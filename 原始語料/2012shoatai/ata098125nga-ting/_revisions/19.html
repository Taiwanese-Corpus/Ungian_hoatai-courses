<html><head><title>ATA098125&#35377;&#38597;&#23159; (Version 19)</title></head><body><div class="hentry webpage" id="https://sites.google.com/feeds/content/site/2012shoatai/8660843060694650720"><h3><span class="entry-title">ATA098125&#35377;&#38597;&#23159;</span></h3><div><div class="entry-content"><div xmlns='http://www.w3.org/1999/xhtml'><table class='sites-layout-name-one-column sites-layout-hbox' cellspacing='0'><tbody><tr><td class='sites-layout-tile sites-tile-name-content-1'>
<div dir='ltr'>
<div style='MARGIN:0cm 0cm 0pt'><font color='#000000'><font size='3'><span lang='EN-US'><span><font face='Times New Roman'>    一</font></span></span></font></font></div>
<div style='MARGIN:0cm 0cm 0pt'><font color='#000000'><font size='3' face='Times New Roman'><span lang='EN-US'><span>    </span></span></font></font><font color='#000000'><font size='3'><span>「猴囡仔，閣欲哭</span><span lang='EN-US'><font face='Times New Roman'>--</font></span><span>哩？」</span></font></font></div>
<p style='MARGIN:0cm 0cm 0pt'><font size='3'><span><font color='#000000'><font face='Times New Roman'>    </font>心肝頭一</font><span style='COLOR:red'>腹</span><font color='#000000'>火，伊共家己將欲哭的頭攲一爿，木春</font></span><font color='#000000'><span lang='EN-US'><font face='Times New Roman'>tàinn</font></span><span>小弟的頭，小弟就</span></font></font><font color='#000000'><font size='3'><span>閣較「唉</span><span lang='EN-US'><font face='Times New Roman'>──</font></span><span>唉」叫，喝甲嚨喉強欲破</span><span lang='EN-US'><font face='Times New Roman'>--</font></span><span>去仝款，睏佇塗跤，雙跤雙手烏白舞，</span></font></font><font color='#000000'><font size='3'><span>共油罐仔捒倒</span><span lang='EN-US'><font face='Times New Roman'>--</font></span><span>去。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「這死囡仔</span><span lang='EN-US'><font face='Times New Roman'>……</font></span><span>」木春共拳頭母捏予絚，跍落去。「閣欲拍啊哦！」毋過攑</span><span lang='EN-US'><font face='Times New Roman'>--</font></span></font><span><font color='#000000'>起來的</font><span style='COLOR:blue'>手腕骨</span><font color='#000000'>煞失去原來的氣力。木春對伊溫柔仔講：</font></span></font></p>
<p style='TEXT-INDENT:24pt;MARGIN:0cm 0cm 0pt'><font color='#000000'><font size='3'><span>「真傷腦筋啊，哭、哭，欲按怎咧？阿母就欲轉來啊。衫滒垃圾矣。」</span></font></font></p>
<p style='MARGIN:0cm 0cm 0pt'><font color='#000000'><font size='3'><span lang='EN-US'><font face='Times New Roman'><span>  </span><span>  </span></font></span><span>因為伊會記得佇這个厝裡又閣欲搬出的場面是偌恐怖</span><span lang='EN-US'><font face='Times New Roman'>--</font></span><span>的。木春早就予這種</span></font></font><font size='3'><span><font color='#000000'>代誌嚇驚甲慣勢矣。每一工攏按呢，下昏時</font><span style='COLOR:red'>工</span><font color='#000000'>課做完轉來厝的父母，馬上開始冤家，結果就互相拍起來矣。九歲的木春覕佇眠床邊偷看，小弟哞哞哮。「木春，你是柴頭哦？」阿母</font><span style='COLOR:red'>那</span><font color='#000000'>咬喙齒根</font><span style='COLOR:red'>那</span><font color='#000000'>喝。「好好，佮阿兄去耍。」木春按眠床內底旋出來，干焦欲共小弟掠牢仝款，牽伊同齊走去外口。佇田岸頂懸坐</font></span><font color='#000000'><span lang='EN-US'><font face='Times New Roman'>--</font></span><span>落來，伊時常問小弟：「阿城，你敢會驚？拄仔哮甲──」</span></font></font></p>
<p style='MARGIN:0cm 0cm 0pt'><font size='3'><span lang='EN-US'><font face='Times New Roman'><span><font color='#000000'>    </font></span><span style='COLOR:red'>Peh</span></font></span><font color='#000000'><span>起看會著空縫的食飯桌桌頂，木春共手伸入去飯桶，共桶內的飯粒仔抾倚，捏一粒飯丸，塞佇小弟的手裡。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「好矣好矣，莫哭，食這。閣哭，阿母轉</span><span lang='EN-US'><font face='Times New Roman'>--</font></span><span>來就討皮疼啊，阿城。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><font face='Times New Roman'><span>    </span><span> </span></font></span><span>小弟馬上無咧哭，用細細的喙食甲真滿足。鼻水佮目屎嘛摻飯做伙流入喙裡。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「敢好食？」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>兩个兄弟食冷飯食慣勢矣。阿母透早欲去工作時留落來的飯，到中晝就冷去矣，水氣粘佇頂懸。大人攏走矣了後，真自由咧守厝，記起來的時就按飯桶內挖飯出來食。兄弟兩人就是按呢大的。腹肚漸漸大起來，像有身的查某人。煞攏無破病過。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>耍一工耍了過癮矣，佇咧眩眩茫茫，外面的竹仔門傳出嘎聲。木春驚一趒，目睭展金金。「阿母轉</span><span lang='EN-US'><font face='Times New Roman'>--</font></span><span>來矣！」搖醒身軀邊的小弟，走去門口一看，轉來的煞是阿爸楊添丁。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>木春用親像歸工攏咧等待閣像咧扶挺的口氣對阿爸講：</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「阿爸──今仔日有較早哦。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「啊──」楊添丁斡頭向囡仔這爿，回應矣。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「恁阿母敢轉來矣？」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>一面提草仔予關佇牛牢內底的赤牛食，伊共鈕仔敨開徛</span><span lang='EN-US'><font face='Times New Roman'>--</font></span><span>咧，用竹仔做的細頂瓜笠仔帶胸坎擛風。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「抑袂咧。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「嗯！」阿爸輕輕</span><span lang='EN-US'><font face='Times New Roman'>--</font></span><span>仔頕頭。「腹肚枵猶未？」過一時仔閣問。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>木春的頭頕一下。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>天色沓沓仔暗矣。佇咧流血仝款的黃昏天頂，白鴒鷥排規排咧飛，嘎嘎叫。無風，苦重的燒熱矺牢身軀，蠓仔佇面頭前歸陣唱歌。汗按額頭喢喢滴。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>楊添丁共一撮甘蔗葉仔點著火，擲入灶內底。徛起來，共水舀佇鼎內沙沙沙咧洗。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「木春啊，煮飯啦。恁阿母閣毋轉</span><span lang='EN-US'><font face='Times New Roman'>--</font></span><span>來……」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>為著無愛予</span><span lang='EN-US'><font face='Times New Roman'>in</font></span><span>哭，楊添丁佮咧看灶內的火的囡仔講，口氣真溫柔。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>這時陣，阿母阿梅踅過後壁的田園轉</span><span lang='EN-US'><font face='Times New Roman'>--</font></span><span>來矣。</span></font></font></p>
<p style='MARGIN:0cm 0cm 0pt'><font color='#000000'><font size='3'><span lang='EN-US'><span><font face='Times New Roman'>    </font></span></span><span>伊嘛無佮翁講話，恬恬仔共瓜笠仔佮飯盒仔囥咧，就行去灶腳，共細漢仔搝過來，自頭到尾看一下了後，像咧罵人閣無像咧講：「你閣睏佇塗跤啊齁。衫癩</span><span style='FONT-FAMILY:Chris CIL;COLOR:black' lang='EN-US'><font face='Times New Roman'>ko</font></span><span>甲按呢，攏洗袂起來呢──</span><span>」木春予規个氣氛驚惶著，身軀勼咧覕佇灶後面。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「按怎啦？遐爾晚──」楊添丁面對某按呢講。「糊塗的查某人，無愛較早轉來，囡仔毋是真可憐？──」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「哼，可憐……」阿梅佮搶仝款，按<span lang='EN-US'>in</span>翁的手裡共鼎捎來，走去米桶邊緊掀開蓋，看看咧。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「你若知影按呢，囡仔上好莫食冷飯，我也毋免按呢走去街仔的工場做工課啊！無路用的查埔人講啥物？」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「啥物！你閣──」離開灶邊兩三步，毋過，煞予激著仝款，楊添丁徛牢咧。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「是啊。無論啥物時陣，無論講幾若遍。按透早走到暗時，三十箍攏趁無的查埔人，毋是無路用，無是啥？唉啊，米桶空矣。明仔載的米是會按天頂落落來是</span><span lang='EN-US'><font face='Times New Roman'>--</font></span><span>毋？」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>阿梅刁故意拍米桶底拍甲咚咚叫。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「若按呢，你叫是講我貧惰哦？」楊添丁看著拗蠻應嘴應舌的查某，馬上氣甲掠袂牢。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「就是按呢啊，我嘛是咧拚命呢。</span><span>連</span><span>一目</span><span>nih</span><span>的時間攏無摸飛過。瞑裡嘛無好好仔睏，七早八早就<span lang='EN-US'>peh</span>起來出去，你嘛是有看著，敢毋是！</span><span>」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「啊啊，無愛聽啦──出去了後，我敢知？想想咧</span><span lang='EN-US'><font face='Times New Roman'>sia̋ng</font></span><span>嘛知。較早米遐爾貴，過甲誠好，這馬米變俗矣，煞就愛煩惱米，無這款怪事</span><span lang='EN-US'><font face='Times New Roman'>--</font></span><span>的啦。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「就，就是按呢啦，以前，凊凊彩彩一工就趁著一箍，現在是，四界走透透嘛創無三十箍。彼个道理你敢捌？」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>楊添丁閣越向伊，嗽甲真厲害。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「捌啥？想欲隱瞞我嘛掩崁袂牢啦。跋筊，貧惰，啊無就是去開查某矣……」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>目睭看向別位，阿梅佇灶腳前後無閒咧做代誌。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「毋著。食的攏創無啊，我敢會當做彼款代？是因為僱主變少矣啊。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>楊添丁真確定共回應。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「哼，共家己講甲清氣清氣。有人倩無人倩，全在你。認真去揣，一切就會做甲好好，有無愛倩的</span><span lang='EN-US'><font face='Times New Roman'>hiooh</font></span><span>？無路用的人……」</span></font></font></p>
<p style='MARGIN:0cm 0cm 0pt'><font color='#000000'><font size='3'><span lang='EN-US'><span><font face='Times New Roman'>   </font></span></span><span lang='EN-US'><span> </span></span><span>「</span></font><span lang='EN-US'><span lang='EN-US'><span lang='EN-US'><font size='3'>馬鹿</font></span></span>(ばか)<span lang='EN-US'>！」<font size='3'>氣怫怫<span lang='EN-US'>的楊添丁</span></font></span></span><span><font size='3'>按呢叫咧，走去共查某的頭鬃搝咧，大力一拖。阿梅唉一聲，向天倒佇塗跤，捎手邊的碗就按查埔彼爿擲去。細漢囡仔哮甲誠大聲。</font></span></font></p>
<p style='MARGIN:0cm 0cm 0pt'><font color='#000000'><font size='3'><span lang='EN-US'><span><font face='Times New Roman'>    </font></span></span><span>「散赤嘛是命。這</span><span>个</span></font><span lang='EN-US'><span lang='EN-US'><span lang='EN-US'><font size='3'>馬鹿</font></span></span>(ばか)<span lang='EN-US'>的查某…</span></span><span>…</span><span>」</span></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>雖然是遐爾無知的楊添丁，嘛感覺近年以來家己一工一工</span><span lang='EN-US'><font face='Times New Roman'>hőng</font></span><span>捒入去散兇的坑崁內底。慢吞吞拍著赤牛的尻川，拖著老爸留落來的牛車佇危險閣狹的保甲路頂懸行的時代，彼時陣橐袋仔內底的錢攏無咧斷</span><span lang='EN-US'><font face='Times New Roman'>--</font></span><span>的。就算是閒閒坐佇厝裡，四五工以前攏相爭來佮伊按定去送米、送山芋仔。保甲路變成六間闊的路時，交通方便矣，就創做按呢，家己出去揣嘛揣無，完全去了了矣。後來舞甲連</span><span lang='EN-US'><font face='Times New Roman'>in</font></span><span>某攏不得已共囡仔擲佇厝裡，去甘蔗田抑是王梨罐頭工廠做工，抑無明仔載的飯毋知去佗位揣。家己敢無夠認真？──楊添丁家己問自己，無，比以前閣較認真一百倍，一工攏無貧惰過。阮某每一工攏罵家己是貧惰人，無路用，個性火狂的伊愈想愈氣，甚至想欲共</span><span lang='EN-US'><font face='Times New Roman'>in</font></span><span>某拍死。毋過了後恬恬仔共想，彼嘛是因為為著生活咧操煩，睨</span><span lang='EN-US'><font face='Times New Roman'>siâu</font></span><span>的心情就漸漸仔消失矣。佇生活方面，不得已儼硬佮某一種佮家己同齊離開，目睭看無的壓迫繼續相戰，這予</span><span lang='EN-US'><font face='Times New Roman'>in</font></span><span>真著急。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>天一光，楞楞咧聽空牛車向前行的聲音佇耳仔內響起，楊添丁綴佇赤牛邊行去。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>熱天庄腳的早起是涼涼的。雜草頂面的露水閣重重，每行一步跤指頭仔就淋澹，感受著一陣冷冷的感覺。做穡人佮牛的形影散散分布佇田裡，像咧游泳仝款，按大路頂頭就會使看著。跤踏車佮跤踏貨車對後壁趕過慢鈍的牛車，每一个攏</span><span lang='EN-US'><font face='Times New Roman'>lió</font></span><span>一下</span><span>楊添丁的面就走過去矣。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>市街嘛是足早就醒矣。是社內湧進的做穡人共伊搖醒</span><span lang='EN-US'><font face='Times New Roman'>--</font></span><span>的。雖然是按呢講，街仔中央的樓頂也是佇深深的夢內底陷眠，只有街仔邊癩</span></font></font><span style='FONT-FAMILY:Lucida Sans Unicode;COLOR:black;FONT-SIZE:11.5pt' lang='EN-US'><a rel='nofollow' href='http://twblg.dict.edu.tw/holodict_new/result_detail.jsp?n_no=13127&amp;curpage=1&amp;sample=th%C3%A1i-ko&amp;radiobutton=1&amp;querytarget=1&amp;limit=20&amp;pagenum=1&amp;rowcount=3'><span style='COLOR:#483015;TEXT-DECORATION:none'> </span></a></span><font size='3'><font color='#000000'><span>的白鐵仔厝頂下跤的市場佮破破舊舊的枋仔壁是</span><span>挨</span><span>kheh</span><span>咧，充滿著鬧熱。一陣人用拄仔起床的面熟硞硞仔毋知咧叫啥，佇早起的空氣內面走來走去。看起來敢若是擔心、競爭、吼叫、歡喜，佇遐捲做一个捲漩。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「噓，嘶，嘶，嘶……」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>佇狹街仔內的萬發舂米所頭前，楊添丁輕輕仔摸牛的鼻頭，共車停<span lang='EN-US'>--</span>落來。瓜笠仔囥蹛車頂了後，睡神睡神就踅入去舂米所的大門。厝內電動機器咧哼哼呻。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>四、五个做穡人坐咧開講。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「哦，</span><span>gâu</span><span>早</span><span>。</span><span>」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>自透早就佔佇事務桌，觸算盤的舂米所頭家，楊添丁開嘴矣：</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「陳老闆，今仔日敢有啥物……無？」</span></font></font></p>
<p style='MARGIN:0cm 0cm 0pt'><font color='#000000'><span lang='EN-US'><span><font size='3'>    </font></span></span><span><font size='3'>「啊，」這个米店頭家連夯頭攏無，像咧共伊應閣無親像就「啊」一聲。就只有彼一聲，並無繼續講落去，恬恬仔熱心佇算盤頂面。楊添丁徛佇</font><span lang='EN-US'><span lang='EN-US'><span lang='EN-US'><font size='3'>土</font></span></span>(ど)<span><span lang='EN-US'><span lang='EN-US'>間</span></span>(ま)</span></span><span>頂面，無振無動佇遐金金看。</span></span></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>頭仔就攑水煙吹來敲敲咧，面皮皺皺的老歲仔親像咧講啥，楊添丁這馬聽有清楚矣。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「米遮爾俗，我出世到今頭一擺看著。敢若種作<span lang='EN-US'>--</span>的成本攏毋免開就種出來仝款。閣加上佇遮挨的費用，無論賣偌儕嘛趁無一銑！真怪奇。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>一个當咧聽、喙齒黃濁濁的人講：</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「哪，老猴，因為你是家己種作的，有米通賣，才按呢講。看我啦，食的米無夠，也是俗才好啊。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「哼。你一个人講的咧。米價懸景氣才好，無論</span><span lang='EN-US'><font face='Times New Roman'>sia̋ng</font></span><span>攏願意提高價數。──俗矣，辛勞</span><span lang='EN-US'><font face='Times New Roman'>--</font></span><span>的，彼就害矣。</span><span>」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>伊共水煙吹重重敲一下，老歲仔那激力那講。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「無毋著！」共喙瀾吞入腹內，遐的農民咬耳空放予利。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「是按呢哩？若在我來講，攏仝款。按怎攏是<span lang='EN-US'>…</span>…」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>咬黃濁濁的喙齒咬牢咧，老歲仔喙角噴喙瀾，大聲共喝：</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「凊彩烏白講！」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「啊，算好矣。八箍五十一錢，同齊算──」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>共算盤掛踮壁面，米店向老歲仔講。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「若按呢……」老歲仔目睭擘大蕊，用下頦向拄仔彼个做穡人摔目尾：你看，按怎啊。……</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「陳老闆今仔日──按怎？」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>楊添丁一直掩掩挹挹，但是若捎著機會著急就問矣。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「啊，你哦！」敢若才注意著爾爾，米店頭家共楊添丁的面影一下。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「欲裝出去的糙米是真濟啦──」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「按呢，予我……」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「毋過已經佮運貨的汽車定矣，真無拄好。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>楊添丁默默徛咧無振動，戇戇仔看頭家的面。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「毋過陳老闆啊，汽車袂當行的所在，請用我的牛車──」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>為著生活的需要，伊是袂當講是哦是哦按呢簡單就行出去。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「彼是固然<span lang='EN-US'>--</span>的啦。毋過，添丁，你嘛想看覓咧。為著彼，我有三、四台跤踏貨車。嘛毋是一定愛倩車的彼種大生理。而且，用你的牛車嘛是袂和<span lang='EN-US'>--</span>的。──你一向幫我送貨，這，我嘛毋是無想過，但是這馬牛車袂使用矣。去別位看覓咧吧。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>米店頭家坐佇椅仔頂，用親切的口氣拒絕矣。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>面皮皺皺的老歲仔頓頭表示同意，一个一个仔共米店頭家佮楊添丁看影一下，插嘴講：</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「現在，牛車是，</span><span lang='EN-US'><font face='Times New Roman'>sia̋ng</font></span><span>攏無愛做這行矣。就算講是山內的人，嘛攏有跤踏貨車，因為彼比慢手的牛車閣較和咧。我細漢的時牛車真濟，這馬毋是罕得看著啊？比到底嘛是綴袂著行較緊的運貨汽車佮跤踏貨車啊。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「嗯，講來講去嘛攏是因為敗市。我嘛袂當只有為著別人的代誌煩惱啦。做生理總是想欲趁錢，像較早按呢，用慢吞吞的牛車，就算無盤矣。」米店頭家一面講一面苦笑。 </span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「唉唉，牛車這途我嘛做有夠矣──」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>了然無力的楊添丁，慌慌狂狂共茶予焦。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>面皮皺皺的老歲仔，若想著啥物仝款，共水煙吹倚踮肩胛頭頂懸，講：</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「毋但是牛車，按清朝有的物件，佇這个日本天朝，攏無路用。像彼个放尿溪个水車，較早阮厝的粟仔攏是提去遐做米的。自從有這款舂米機了後，就無路用矣，既然仝款愛開遐爾濟工錢，就提來遮矣。毋但阮厝，逐家攏按呢，這馬遐毋是連水車的影都無矣？日本的物件真正恐怖。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「真<span lang='EN-US'>--</span>的。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>做田<span lang='EN-US'>--</span>的聽著，每一个喙攏開開看起來柴柴，金金仔相老歲仔的面。農民叫是日本特有的物件攏是對文明有利<span lang='EN-US'>--</span>的。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span><span> </span></span><span>感覺講到家己的身上來矣，楊添丁心肝頭有一點仔無歡喜。毋過第一擺聽著佇遮也有佮家己相像的人，伊誠好奇，徛<span lang='EN-US'>--</span>咧無振動。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>街仔路已經光矣，日頭照<span lang='EN-US'>—</span>咧。公共汽車定定走過，真昌颺咧揤喇叭，人客一个一个上車。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>對店內看著的彼个差不多三十歲、矮矮仔的查埔人斡頭，看逐家的面講：</span></font></font></p>
<p style='MARGIN:0cm 0cm 0pt'><font color='#000000'><font size='3'><span lang='EN-US'><span>    </span></span><span>「按呢來講，我嘛記<span lang='EN-US'>--</span>起來矣，因為彼个</span></font><span lang='EN-US'><span lang='EN-US'><span lang='EN-US'><font size='3'>馬鹿</font></span></span>(ばか<font size='3'>)</font></span><font size='3'><span>汽車，毋知影食偌儕苦。田穡閒的時陣，佮厝邊頭尾鬥陣扛轎，加減會趁<span lang='EN-US'>--</span>一寡。自從彼个</span><span lang='EN-US'><span lang='EN-US'><span lang='EN-US'>馬鹿</span></span>(ばか)</span><span>誠無客氣，開始走佇四界的路裡了後，生理就衰尾矣，趁來的錢拄好租轎爾爾。──</span><span>」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「哈，哈，哈……白了工啊！」老歲仔笑甲真大聲。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「真<span lang='EN-US'>--</span>的啊。實在是天烏地暗的代誌。所以趕緊收山莫做，共氣力囥佇田裡。嘛趁食過三年矣。」三十<span lang='EN-US'>th</span>ó<span lang='EN-US'>ng</span>歲的查埔人指頭曲咧，真感慨細聲咧講。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「佇日本天朝，清朝的物件攏無中用。爽快共遐的物件擲掉，就算是種田的嘛愛有出脫。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>做彼種討厭的牛車買賣，毋是失敗矣？──米店頭家講煞就看楊添丁的面。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「我也是，做這項牛車買賣，種作毋知影欲偌好。毋過，那……」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>講一寡免開成本的乖巧話爾爾──楊添丁想著就滿腹憤慨行出萬發舂米所。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>毋過，</span><span lang='EN-US'><font face='Times New Roman'>bu̍t</font></span><span>著牛的尻脊骿，共牛車拖予行，就不得已欲決定愛去佗位矣。佇街仔路頂，無論到佗位攏無人欲倩──楊添丁早就知影清清楚楚。街路上的生理人攏是無情</span><span lang='EN-US'><font face='Times New Roman'>--</font></span><span>的，雖然伊心內按呢抾恨，但是為著生活的必要，無共彼種情緒表現佇面裡。到毋肯倩</span><span lang='EN-US'><font face='Times New Roman'>--</font></span><span>人的所在去勉強求情，十擺加加只有一擺成功。雖然心內嘛是有按算著，但是啥人攏毋肯倩</span><span lang='EN-US'><font face='Times New Roman'>--</font></span><span>伊的時，伊只會當佇街頂慣勢做的彼幾个所在去踅。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>款款仔的響過狹街仔的石頭路行到田園，遐的溪岸頂懸有王梨罐頭工廠。楊添丁佇糊青色的事務室頭前停</span><span lang='EN-US'><font face='Times New Roman'>--</font></span><span>落來。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>運貨汽車噗噗仔揤喇叭，按工廠的邊仔開走矣。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「欸，莫！走，走！」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>掛目鏡、誠有範勢的查埔人對事務室內底看著伊，一句話攏毋講就搖手，當頭就按呢大聲共喝。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>因為對方是穿西米羅的人，楊添丁戇戇仔徛佇遐。雄雄</span><span lang='EN-US'><font face='Times New Roman'>hőng</font></span><span>按呢喝，伊喙開開袂記合起來。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「莫，莫</span><span lang='EN-US'><font face='Times New Roman'>honn</font></span><span>──喂！」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>無法度，伊閣行去別</span><span lang='EN-US'><font face='Times New Roman'>--</font></span><span>的材質製造工廠、米店，踮佇頭前等待。毋過欲倩的人無半个，攏真客氣就回絕矣……。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「佇街頭趁錢漸漸袂用得矣。──只會當按作穡人內底揣生理啊。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>佇牛車頂面</span><span lang='EN-US'><font face='Times New Roman'>hőng</font></span><span>搖來搖去，楊添丁目睭</span><span lang='EN-US'><font face='Times New Roman'>kheh-kheh</font></span><span>咧想。</span></font></font></p>
<p style='MARGIN:0cm 0cm 0pt'><span lang='EN-US'><font size='3'><font color='#000000'><span>    </span></font></font></span></p>
<p style='TEXT-INDENT:24pt;MARGIN:0cm 0cm 0pt'><span><font size='3'><font color='#000000'>二</font></font></span></p>
<p style='MARGIN:0cm 0cm 0pt'><span lang='EN-US'><font size='3' color='#000000'> </font></span></p>
<p style='TEXT-INDENT:24pt;MARGIN:0cm 0cm 0pt'><span><font size='3'><font color='#000000'>「哦，楊添丁，真拄好。」</font></font></span></p>
<p style='TEXT-INDENT:24pt;MARGIN:0cm 0cm 0pt'><span><font size='3'><font color='#000000'>「哦，阿生兄，欲去佗位咧？」</font></font></span></p>
<p style='TEXT-INDENT:24pt;MARGIN:0cm 0cm 0pt'><span><font size='3'><font color='#000000'>楊添丁佇車頂夯頭，佇面前十步遠的所在，庄裡的王生向這爿看。伊無啥物表情就行倚來。</font></font></span></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「最近敢真無閒？」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>一倚來，王生講咧講咧就跳起去牛車，和楊添丁坐對排。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「無啦！拄好顛倒反。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「</span><span lang='EN-US'><font face='Times New Roman'>hiò</font></span><span lang='EN-US'>, </span><span>按呢──在我看，叫是講你是誠好咧。第一，共這牛趕咧行就會使趁錢，真正是一个好買賣。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「哼，有遐爾好空！作穡毋知較好偌儕。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>敧頭，楊添丁恬恬仔想。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「作穡嘛是苦啊！──抑毋過，明仔載車<span lang='EN-US'>—</span>空的哦？」王生那問那</span><span lang='EN-US'><font face='Times New Roman'>khiak</font></span><span>車板仔。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>突然有一種會當歡喜的感覺湧來，楊添丁坐予正。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「啊，當然嘛是空</span><span lang='EN-US'><font face='Times New Roman'>--</font></span><span>的。有啥物生理通共我照顧的</span><span lang='EN-US'><font face='Times New Roman'>hiò</font></span><span>？」──</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>第二工早起，楊添丁聽著第一改的雞啼就</span><span lang='EN-US'><font face='Times New Roman'>peh</font></span><span>起來，共鼓仔燈點予著。烏</span><span lang='EN-US'><font face='Times New Roman'>mà-mà</font></span><span>的厝裡馬上敢若罩雺霧咧，有殕殕仔的光線，提出手巾仔來包頭了後，向眠床影一下，阿梅佮囡仔攏展開手咧睏。楊添丁趕緊講：</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「我先來走矣！」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>外口若像糊土炭油咧遐爾烏，伊到牛牢遐提一把乾草予赤牛了後，共車拖出來。雖然是熱天，冷風煞透甲予人勼頷頸，赤腳漸漸澹</span><span lang='EN-US'><font face='Times New Roman'>--</font></span><span>去。車閣嗒閣嗒仔</span><span lang='EN-US'><font face='Times New Roman'>hián-hián</font></span><span>向前行，每行一步，蠟燭的黃色火焰若糾筋仝款咧起顫，好親像欲</span><span lang='EN-US'><font face='Times New Roman'>hua--</font></span><span>去。橫直的路裡鋪的細粒石頭予車輪軋咧，發出悲鳴，佇烏暗的彼爿閣較大聲、閣較悲哀。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>到約定的所在一看，王生猶未來。約佇今仔日透早貯竹簍送去名谷的山芎蕉市。楊添丁共車停</span><span lang='EN-US'><font face='Times New Roman'>--</font></span><span>落來，猶原坐咧無振動，金金看天頂。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>連月娘嘛無，暗眠摸，偆敢若袂赴走<span lang='EN-US'>--</span>去，算甲真清楚的幾粒星，閣真有力咧佮我摔目尾。路裡附近的農家，嚎叫的雞啼傳入去耳空，像欲共紙裂破仝款鑿耳。楊添丁咧想，遮爾早就出來做工課，恐驚只有像我這款人吧。別人當咧睏甲真爽快、落眠的時，我煞佇遮等生理，楊添丁心內雄雄烏陰<span lang='EN-US'>--</span>起來矣。──就是按呢，阮某閣罵我貧惰、無路用。唉，──楊添丁吐大氣。我彼个某到底是啥款的查某人。……彼暫時毋管，我按呢做甲偌苦也趁無偌濟，這是啥物世界咧？菩薩敢青盲矣？伊突然開始怨恨菩薩毋肯保庇遮爾艱苦的家己；予悲哀的心情打擊著。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「喂，來矣<span lang='EN-US'>honn</span>？」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span><span> </span></span><span>粗勇的聲雄雄按烏暗的內面神祕出現矣。頭仔的心境馬上無去，楊添丁大聲共應等足久矣，徛起來，鼓仔燈攑甲懸懸來看。──</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「幾點鐘矣？」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>     </span></span><span>是王生。共擔來的竹簍仔囥蹛牛車邊就趕狂動手敨開索仔的結。閣有親像仝一个家族的一个姑娘佮兩个少年仔嘛擔<span lang='EN-US'>--</span>來矣。姑娘仔頭戴瓜笠仔，佇霧霧的鼓仔燈照無的所在真無閒咧鬥跤手。少年仔嘛是攲頭咧。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「兩點鐘左右吧。頭一擺雞啼閣無偌久──」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>楊添丁一面真著急咧捒竹簍，一面共應，眼前有生理的暢快沖到頷頸珠，伊勇氣百倍提出氣力。誠無簡單才拄<span lang='EN-US'>--</span>著啊！──佇遮爾清爽的心肝內，連連說多謝多謝，感謝對方。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「肯共散赤人鬥相共<span lang='EN-US'>--</span>ê，猶原抑是散赤人啊！」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span><span> </span></span><span>想著街頂遐的人毋但毋肯倩伊，反轉若像咧趕狗仝款大聲嚷<span lang='EN-US'>--</span>起來，楊添丁佇親密的感情內底起顫，不時共四十歲左右的王生看一下。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「講這款話！這小可代誌……」王生雖然是無認同的口氣，但是閣親像感覺著楊添丁話中的意思，續咧講：「本底我是想講</span><span>tshuā</span><span>厝內人擔去就好，抑毋過路遐爾遠，哪會用得。有跤踏貨車是上好，毋過無人肯借我。所以就麻煩你矣。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>共竹簍仔貯佇簡單的牛車，無開到十分鐘。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>對厝內人吩咐交代煞，王生就綴佇牛車邊仔行<span lang='EN-US'>--</span>起來。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「到芭蕉市欲行足久呢？」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>出發了後，王生真煩惱時間，定定問。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「大概三點外鐘啦。五點過就會到矣。會用得<span lang='EN-US'>--</span>ê。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>楊添丁不時斡頭看對手的面。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>佇烏暗的路裡，聽著按雙叉路過來，閣托閣托的聲，兩三的鼓仔燈搖來搖去行倚來矣。楊添丁馬上知影彼嘛是仝使牛車<span lang='EN-US'>--</span>ê。<span lang='EN-US'>In</span>大約是佇這款的透早一陣人出來的。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>認清楚互相生做啥款了後，對面的首先開喙矣：「啊，</span><span>gâu</span><span>早</span><span>，名谷是<span lang='EN-US'>--</span>毋──</span><span>」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「啊，到芭蕉市啦。真久無去啊。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>車輪聲響甲真鬧熱，牛車三、四台排一排長長。有一種過節快樂的感覺撞著王生的心內。行佇頭前的一个人，用老歲仔的聲咧議論啥物。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>佇赤牛的身上摃一下，楊添丁問講：</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「按怎？生理敢好？」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「生理會好！哈哈哈……」紲落佇頭前，看起來四十左右的查埔人笑笑咧搖頭。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「現此時佇遮按呢趕路，想想<span lang='EN-US'>--</span>ê嘛知。生理若好，這時陣無睏咧創啥！」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>無毋著，我嘛是。──楊添丁心肝頭感覺真稀微。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「彼種的話莫講矣啦。逐家攏瞭解。……」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>四十左右的查埔真慌狂咧行，用真大的梢聲唱歌。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>陳三一時有主意</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>五娘小姐……</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>………………</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>伊的歌聲共烏暗揬破，咧流。有啥人嘛用鼻音綴咧唱矣。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>楊添丁袂當按呢做。因為生活，袂當用唱歌來予心肝頭爽快，這馬才發現，真著驚。真欣羨會當快活咧唱歌的人。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>牛車佇路的忠心行咧。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>四十幾歲的查埔人突然停咧無唱矣，對車台邊抽棍仔出來，向路邊行去。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>予鼓仔燈雺霧的火照咧，路牌徛蹛遐。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「恁娘咧！」喝一聲，伊動手欲共路牌揲予倒。只不過發出拍拍的聲，無論按怎拍路牌，伊猶原袂振袂動。伊起歹共喝一聲。</span></font></font></p>
<p style='TEXT-INDENT:24pt;MARGIN:0cm 0cm 0pt'><font color='#000000'><span><font size='3'>「幹，這</font></span><span lang='EN-US'><span lang='EN-US'><span lang='EN-US'><font size='3'>馬鹿</font></span></span>(ばか)</span><span>──</span><span>」</span></font></p>
<p style='TEXT-INDENT:24pt;MARGIN:0cm 0cm 0pt'><span><font size='3'><font color='#000000'>「好矣──來嘍！」</font></font></span></p>
<p style='TEXT-INDENT:24pt;MARGIN:0cm 0cm 0pt'><span><font size='3'><font color='#000000'>那喝那跳出來的查埔馬上揣一粒大石頭。兩人夯起來，大力共挵<span lang='EN-US'>--</span>落去。挵兩三擺，路牌無出偌儕力就倒去矣。</font></font></span></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「算你狠！」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>擲蹛路邊了後，兩个人笑甲真暢轉來矣。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span>In</span><span>日時定定按路牌邊仔過去，每一改經過，反抗的心就接載袂牢啊。時常想欲揣機會共彼摃掉。路牌頂懸寫：路中央四界不准牛車通過。因為用細粒石頭鋪甲誠平坦的路中心是汽車咧走咧。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「我嘛是有納稅<span lang='EN-US'>—</span>ê啊。路是公家的物件。汽車會使走的所在阮袂當走，敢有這款道理呢？」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>但是，想是按呢想，日時抑是感覺大人的恐怖，無彼个勇氣對遐過。<span lang='EN-US'>In</span>知影，假使無細膩</span><span lang='EN-US'><font face='Times New Roman'>hőng</font></span><span>發現是佇路中央走，罰錢以外，頭殼閣愛予人拍甲咚咚響。──就按呢，路中央漸漸仔改善，路邊的牛車道連通行攏真變甲真困難。黃色的塗跤予車輪研做一條溝，出現足大的窟仔。車輪就卡佇窟仔內，若欲向前行是誠食力。雖然按呢，煞一直無修理，更加變成危險的阻礙。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「這款的路是會行得呢！」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>佇無人的透早，</span><span lang='EN-US'><font face='Times New Roman'>in</font></span><span>無佇遐頂懸行。牽牛的主人攏敢若真無客氣佇路中央順窟仔行去。</span></font></font></p>
<p style='MARGIN:0cm 0cm 0pt'><font color='#000000'><font size='3'><span lang='EN-US'><span><font face='Times New Roman'>    </font></span></span><span>「想看覓</span></font><span lang='EN-US'><span lang='EN-US'><span lang='EN-US'><font size='3'>馬鹿</font></span></span>(ばか<font size='3'>)</font></span><font size='3'><span>汽車欲哭的彼種模樣。佇這个時陣嘛袂當共牛車老爺按怎。哈哈……</span><span>」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>進前彼个四十左右的查埔人行到楊添丁的身邊，一个人笑甲暢快。</span></font></font></p>
<p style='MARGIN:0cm 0cm 0pt'><font color='#000000'><font size='3'><span lang='EN-US'><span><font face='Times New Roman'>    </font></span></span><span>「真正，</span></font><span lang='EN-US'><span lang='EN-US'><span lang='EN-US'><font size='3'>馬鹿</font></span></span>(ばか)</span><font size='3'><span>汽車足可惡<span lang='EN-US'>--</span>ê。</span><span>」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>楊添丁嘛同意。</span></font></font></p>
<p style='MARGIN:0cm 0cm 0pt'><font color='#000000'><font size='3'><span lang='EN-US'><span><font face='Times New Roman'>    </font></span></span><span>這幾年愈來愈</span><span lang='EN-US'><font face='Times New Roman'>hőng</font></span><span>捒入去景氣無好的深坑內貯，彼是因為予</span></font><span lang='EN-US'><span lang='EN-US'><span lang='EN-US'><font size='3'>馬鹿</font></span></span>(ばか)</span><font size='3'><span>汽車所迫的，無論是偌無智識的<span lang='EN-US'>in</span>嘛是知影。恁娘咧，</span><span lang='EN-US'><span lang='EN-US'><span lang='EN-US'>馬鹿</span></span>(ばか)</span><span>機器，是阮的敵人。──敵意對心肝頭凝起來。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>摻著車輪聲，歌聲閣揬破烏暗。攏是想著啥就唱啥。遮佮遐的雞攏咧啼叫，閣時時有狗仔咧叫，感覺日頭的光欲出現啊。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>按路邊的甘蔗田內底跳出一个人影。拄好佇王生邊仔。王生淡薄仔驚一趒，共目睭擘予大。毋過真緊就知影彼是頭前的牛車伕。伊胳下空抱一把甘蔗尾梢。真著急走對頭前。共較茈的葉仔擘予牛食，彼个模樣佇霧霧的鼓仔燈火裡會當看著。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>王生靜悄悄向邊仔的楊添丁講：</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「欸，按呢共甘蔗葉仔拗落來敢無要緊？予人掠著就不得了啊呢？」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「彼若有啥，啊無擲佇塗跤，是予赤牛食的。而且，這馬是咱的世界。全部拗了嘛無人知影的啦。」楊添丁像咧放銃共講。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>遐爾早出來討生活的，干焦咱──這个想法嘛閃過楊添丁的頭殼內。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>代誌辦好，行出去名谷芭蕉市，欲八點矣。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>天色清清，日頭共街仔路尾曝甲誠燒熱。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「啊，真好運，有四十錢。會當買四、五工的米！」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>楊添丁佇心內有淡薄仔的拍算。奇怪的是，睏無飽的疲勞嘛無，只是一直想講趁著錢的歡喜佮錢欲用佇佗位。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>「阮彼个柴耙，這改應該是袂閣哼啊呼！」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>想起伊的某，心情真爽快，予伊真意外。這擺有把握予伊瞭解：想幾若擺就微微仔笑矣。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span>    </span></span><span>街仔尾垃圾的低厝仔</span><span lang='EN-US'><font face='Times New Roman'>hőng</font></span><span>埋佇坱埃內底。板仔佮白鐵仔的厝頂吊落來。雞、火雞、鵝仔佇路裡走來走去，那鬧那放屎。汽車真罕得來遮，</span><span lang='EN-US'><font face='Times New Roman'>hőng</font></span><span>叫做台灣人街，政府認為這是無衛生的本島人</span><span lang='EN-US'><font face='Times New Roman'>in</font></span><span>的岫，完全無咧管。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>佇路邊的栴檀樹跤趕赤牛車行咧的楊添丁雄雄停牢咧，「啊──」伊喝出來。有一睏仔，伊眼內蹛著真大的驚惶。「你，這馬……」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「啊……足久無看著啊。是啦是啦。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>伊擛手那笑，徛佇伊面前的查埔人──也是仝途咧牽牛車的林仔。是因為愛博定定予關入去豬岫</span><span lang='EN-US'><font face='Times New Roman'>(</font></span><span>指警察署的居留所</span><span lang='EN-US'><font face='Times New Roman'>)</font></span><span>的跤數，楊添丁聽講伊是做賊犯罪，</span><span lang='EN-US'><font face='Times New Roman'>hőng</font></span><span>送去監獄。這馬煞忽然出現頭前，所以伊驚著的程度是袂小的。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「你，毋是予人關入去火磚城內底矣？」楊添丁閣一擺大聲喝出來。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「噓……」林仔目睭佯甲利利共伊睨。用指頭仔揤家己的喙，共對方</span><span lang='EN-US'><font face='Times New Roman'>ànn</font></span><span>牢咧，看四界了後就細聲仔講：</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「無毋著，你嘛知哦？入去有一睏仔啊。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「一睏仔？」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「</span><span lang='EN-US'><font face='Times New Roman'>Hènn</font></span><span>啊，六個月。嘛毋是刣人犯罪……」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><font face='Times New Roman'><span>    </span>In</font></span><span>兩个離開街仔市，對田岸彼爿行去。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>佮鐵路仝逝的磚仔製造工廠噴出來的烏煙共空氣變垃圾矣，逼經過的人共面斡去邊仔。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「只有六個月？做賊呢……」楊添丁頭歪歪，真驚疑細聲仔講：「干焦六個月！我叫是欲關兩、三年咧。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「哈哈……無啦無啦，你也是遐爾老實啊。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「老實？這呼……」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>楊添丁做一个若食飯的動作予伊看。煞記起來矣：</span><span lang='EN-US'><font face='Times New Roman'> </font></span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「今仔日，你嘛是出來揣生理的</span><span lang='EN-US'><font face='Times New Roman'>hionnh</font></span><span>？」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「哪有！已經無做矣。賣掉矣。無頭路。這馬這个時代，做工是戇頭，耍耍的煞較會和咧。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>林仔看著楊添丁的面直接講矣。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「啥物？」楊添丁目睭擘大。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「是啊。做工是戇頭。會當大趁錢的工課這馬攏予人搶去矣。咱做工是戇人啊。」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>像擲出來仝款一直講，林仔跳上車台。</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「但是，無食飽敢會用得？」</span></font></font></p>
<p style='MARGIN:0cm 0cm 0pt'><font size='3'><font color='#000000'><span lang='EN-US'><span><font face='Times New Roman'>    </font></span></span><span>「</span><span lang='EN-US'><font face='Times New Roman'>H</font></span><span>è</span><span lang='EN-US'><font face='Times New Roman'>nn</font></span><span>啊，毋過做工嘛食袂飽啊，敢毋是！」林仔輕聲細說。「用盡心思，流遐濟汗才趁四、五十錢，抑不如凊彩去耍耍</span><span lang='EN-US'><font face='Times New Roman'>--</font></span><span>ê，按呢耍一下閣有贏十箍、二十箍的預算咧。</span><span lang='EN-US'><font face='Times New Roman'> </font></span></font></font></p>
<p style='TEXT-INDENT:24pt;MARGIN:0cm 0cm 0pt'><font size='3'><font color='#000000'><span>「耍一下？」楊添丁不知不覺吞一下喙瀾，看著對方的喙。</span></font></font></p>
<p style='TEXT-INDENT:24pt;MARGIN:0cm 0cm 0pt'><font size='3'><font color='#000000'><span>「是啊。若是輸矣，就開一暗的時間，去好額人的厝裡刁擾一下，若穩當就閣有錢。掠著就佇遐蹛一時仔，彼時陣閣有飯通食，拄好──」</span></font></font></p>
<p style='TEXT-INDENT:24pt;MARGIN:0cm 0cm 0pt'><font size='3'><font color='#000000'><span>「有飯通食？」楊添丁勒目眉。</span></font></font></p>
<p style='TEXT-INDENT:24pt;MARGIN:0cm 0cm 0pt'><font size='3'><font color='#000000'><span>「</span><span lang='EN-US'><font face='Times New Roman'>Hènn</font></span><span>啊，佇監獄內是有予你飯食</span><span lang='EN-US'><font face='Times New Roman'>--</font></span><span>ê。我是毋管按怎無法度啊，才刁故意走去食</span><span lang='EN-US'><font face='Times New Roman'>--</font></span><span>ê。無啥物恐怖，我佮守衛已經變成朋友矣。」</span></font></font></p>
<p style='TEXT-INDENT:24pt;MARGIN:0cm 0cm 0pt'><font size='3'><font color='#000000'><span>「真的？我閣掠準是非常可怕的所在……」</span></font></font></p>
<p style='TEXT-INDENT:24pt;MARGIN:0cm 0cm 0pt'><font size='3'><font color='#000000'><span>楊添丁敢若誠感動著，一直</span><span>nih</span><span>目睭</span><span>。</span></font></font></p>
<p style='TEXT-INDENT:24pt;MARGIN:0cm 0cm 0pt'><span lang='EN-US'><font size='3' color='#000000'> </font></span></p>
<p style='TEXT-INDENT:24pt;MARGIN:0cm 0cm 0pt'><span><font size='3'><font color='#000000'>三</font></font></span></p>
<p style='TEXT-INDENT:24pt;MARGIN:0cm 0cm 0pt'><span><font size='3'><font color='#000000'>頭毛膨膨仔若像野草仝款，阿梅行甲誠火狂，哭甲腫去的目睭周圍出現紅箍仔，喙䫌是澹的。細漢囡仔勼佇阿母的手節，真驚惶。</font></font></span></p>
<p style='TEXT-INDENT:24pt;MARGIN:0cm 0cm 0pt'><span><font size='3'><font color='#000000'>「無論啥人攏知的啊。」</font></font></span></p>
<p style='TEXT-INDENT:24pt;MARGIN:0cm 0cm 0pt'><span><font size='3'><font color='#000000'>楊添丁目睭凝血綴佇後壁行。木春共阿爸、阿母影一下，偷偷仔綴咧走。</font></font></span></p>
<div style='TEXT-INDENT:24pt;MARGIN:0cm 0cm 0pt'><font size='3'><font color='#000000'><span>翁仔某暗時轉來閣為著錢相拍。因為彼累積真久矣，楊添丁總算</span><span lang='EN-US'><font face='Times New Roman'>tshi̍h</font></span><span>袂牢掠狂矣。</span></font></font></div>
<div style='TEXT-INDENT:24pt;MARGIN:0cm 0cm 0pt'><font size='3'><font color='#000000'><span>
<p style='TEXT-INDENT:24pt;MARGIN:0cm 0cm 0pt'><span>「按呢閣</span><span lang='EN-US'><font face='Times New Roman'>──</font></span><span>您到底為啥物攏按呢無講道理欸！」</span></p>
<p style='TEXT-INDENT:24pt;MARGIN:0cm 0cm 0pt'><span>佇氣力較大的查埔人面前，查某</span><span lang='EN-US'><font face='Times New Roman'>--ê</font></span><span>軟弱甲親像豆腐仝款。予伊拍一頓粗飽了後，阿梅也是阿梅，一个面若欲刣人咧，掠查埔的弱點共喝：</span></p>
<p style='TEXT-INDENT:24pt;MARGIN:0cm 0cm 0pt'><span>「走！厝是我的。無路用的跤數，走！」</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>楊添丁是招來的翁。厝主是阿梅。</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>「啊</span><span lang='EN-US'><font face='Times New Roman'>──</font></span><span>」</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>作穡人對田岸看</span><span lang='EN-US'><font face='Times New Roman'>in</font></span><span>兩个，誠驚奇喝矣。</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>「按怎？閣來矣哦？」</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>楊添丁假做無聽著，頭向向，無愛向發出聲音的彼爿看。阿梅嘛恬落來。</span><span lang='EN-US'><font face='Times New Roman'>In</font></span><span>翁仔某冤家佇庄仔內是誠出名</span><span lang='EN-US'><font face='Times New Roman'>--ê</font></span><span>，舞甲啥物人攏知。對這，楊添丁感覺真見笑，想欲避開拄著的人。</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>翁仔某繼續咧冤。一公尺闊的保甲道佇田中央彎彎曲曲一直伸落去，上尾仔正是保正</span><span lang='EN-US'><font face='Times New Roman'>in</font></span><span>厝。翁仔某兩个行入去內底。</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>保正</span><span lang='EN-US'><font face='Times New Roman'>in</font></span><span>兜誠媠。紅紅的厝頂有夕陽照咧，按大埕內的樹葉仔中央會當看見漆甲白</span><span lang='EN-US'><font face='Times New Roman'>sut-sut</font></span><span>的壁。門口掛兩葩電火。是庄仔內頭一个的大地主，做欲十年的保正，講是管府允准的嘛是事實。</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>飼甲肥雋雋的狗仔那叫那跳出來。阿城叫一聲，共阿母抱絚絚。</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>保正對</span><span lang='EN-US'><font face='Times New Roman'>in</font></span><span>翁仔某的喙裡，自頭到尾聽完了後，佇欲六十歲皺皺的面微微仔笑。</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>「</span><span>嗯，嗯，是啦是啦。但是，翁仔某冤家這種代誌，火氣若消去就閣好矣，免煩惱。轉去厝裡就啥物攏放袂記矣，想看覓咧。</span><span>」</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>「無</span><span lang='EN-US'><font face='Times New Roman'>nooh</font></span><span>。」楊添丁馬上激力共講落去。「這个柴耙啊，無共我當做翁婿。無論按怎講是因為景氣無好，伊就毋聽，講我是跋啦，飼細姨啦。按呢的某佗位有啊！拄仔閣叫我走</span><span lang='EN-US'><font face='Times New Roman'>…</font></span><span>」</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>「精牲！講甲誠囂俳</span><span lang='EN-US'><font face='Times New Roman'>──</font></span><span>真正就按呢，閣怪</span><span lang='EN-US'><font face='Times New Roman'>--</font></span><span>人？我按怎食苦你攏毋知</span><span lang='EN-US'><font face='Times New Roman'>……</font></span><span>你走啦！」</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>阿梅隨共罵轉去，</span><span lang='EN-US'><font face='Times New Roman'>tshi-tshi-tshngh-tshngh</font></span><span>咧哮。</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>「這嘛已經知矣。添丁講的是事實，這馬的景氣就無好，而且，牛車是</span><span lang='EN-US'><font face='Times New Roman'>……</font></span><span>」</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>保正用彼款啥物攏瞭解的聲咧講，那用看輕的眼光共</span><span lang='EN-US'><font face='Times New Roman'>in</font></span><span>翁仔某看一下。</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>「生活是足艱苦，所以翁仔某兩个</span><span lang='EN-US'><font face='Times New Roman'>……</font></span><span>」</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>佇遮，保正用盡辦法來勸</span><span lang='EN-US'><font face='Times New Roman'>in</font></span><span>翁仔某愛有同齊拍拚的精神。</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>「講是景氣䆀景氣䆀，敢有做工煞趁無錢的呢！米攏無通食，怪</span><span lang='EN-US'><font face='Times New Roman'>sia̋ng</font></span><span>？毋顧厝的跤數，精牲！」</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>阿梅擛手叫起來。</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>「這个</span><span lang='EN-US'><span lang='EN-US'><span lang='EN-US'>馬鹿</span></span>(ばか)</span><span>，閣──</span><span>」查埔</span><span lang='EN-US'><font face='Times New Roman'>--</font></span><span>ê毋管邊仔敢有人，氣怫怫跳起來。</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>「啊，好矣好矣，無毋著，你講的嘛有理。雖然講景氣䆀，只要認真，總是袂食苦</span><span lang='EN-US'><font face='Times New Roman'>--</font></span><span>ê。這就是關鍵，是欲變做好額人，抑是乞食。啥款，添丁？」</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>保正用像探偵的眼光看向楊添丁。</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>「認真認真，我是認真過頭矣，按呢閣無算認真，我就毋知影按怎才叫認真矣。啊，毋知毋知啦！」楊添丁開始哼。</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>「而且，到這馬矣閣叫我走……這算翁仔某呢！」</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>「你才是咧，無翁仔某恩情的跤數！」</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>保正咧想，按怎才會當共</span><span lang='EN-US'><font face='Times New Roman'>in</font></span><span>翁仔某趕出去，這一定愛馬上處理才會用得。</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>「按呢好啊。既然趁無錢，牛車這途的買賣收起來莫做，翁仔某兩个攏去作穡好啊。恁翁嘛袂當跋筊飼細姨，你嘛會當看著恁翁敢有認真。而且，作穡是真好生活。」</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>楊添丁目睭雄雄擘金。「哦，我早就希望按呢矣。照我看，作穡毋知欲偌好。」</span></p>
<p style='MARGIN:0cm 0cm 0pt'><span lang='EN-US'><span><font face='Times New Roman'>    </font></span></span><span>毋過</span><span>一目</span><span>nih</span><span>伊煞無力，講：「但是，這馬我是散甲連田就種袂起。做佃農愛押租金哦？」</span></p>
<p style='MARGIN:0cm 0cm 0pt'><span lang='EN-US'><span>    </span></span><span>「當然嘛愛。無押租金就袂當租田來種！」保正笑矣。</span></p><span>
<p style='MARGIN:0cm 0cm 0pt'><span>  楊添丁吐一口氣。紲落，伊閣想著啥物仝款，共保正磕幾若个頭。</span></p>
<p style='MARGIN:0cm 0cm 0pt'><span lang='EN-US'><span>    </span></span><span>「保正伯仔，請租一寡田予我好無？租金就請您同情……」</span></p>
<p style='MARGIN:0cm 0cm 0pt'><span lang='EN-US'><span>    </span></span><span>一聽著遮保正就哼起來矣，做出敢若拄著鬼的面腔。</span></p>
<p style='MARGIN:0cm 0cm 0pt'><span lang='EN-US'><span>    </span></span><span>「莫烏白講，哪有可能做會到？同情同情，世間上啥物攏愛錢啊。」</span></p>
<p style='MARGIN:0cm 0cm 0pt'><span lang='EN-US'><span>    </span></span><span>保正無愛<span lang='EN-US'>in</span>翁仔某繼續講落去。對椅仔頂徛起來，忽然就改變伊的口氣：</span></p>
<p style='MARGIN:0cm 0cm 0pt'><span lang='EN-US'><span>    </span></span><span>「已經會當轉去矣。轉去厝裡就無代誌矣！」</span></p>
<p style='MARGIN:0cm 0cm 0pt'><span lang='EN-US'><span>    </span></span><span>「我毋，這款的查埔人，走啦！厝是我的。」</span></p>
<p style='MARGIN:0cm 0cm 0pt'><span lang='EN-US'><span>    </span></span><span>阿梅若親像囡仔仝款反抗矣。</span></p>
<p style='MARGIN:0cm 0cm 0pt'><span lang='EN-US'><span>    </span></span><span>鬧有夠啊哦──保正共火氣忍牢咧，一直睨阿梅。</span></p>
<p style='MARGIN:0cm 0cm 0pt'><span lang='EN-US'><span>    </span></span><span>「按呢，等一下！保正伯仔毋是干焦恁兩人的保正伯仔，就請大人來，彼時陣佮大人講就好矣。總是有冷飯通食！<span lang='EN-US'>(</span>指關佇拘留所<span lang='EN-US'>)</span>」</span></p>
<p style='MARGIN:0cm 0cm 0pt'><span lang='EN-US'><span>    </span></span><span>翁仔某兩个嚇驚甲緊轉去烏哞哞的草仔厝，用番仔火共燈火點著，共角頭的椅仔拖出來坐咧，楊添燈用誠冷靜的聲音對倒佇眠床咧睏的某講： </span></p>
<p style='MARGIN:0cm 0cm 0pt'><span lang='EN-US'><span>    </span></span><span>「喂，煮飯啦！」</span></p>
<p style='MARGIN:0cm 0cm 0pt'><span lang='EN-US'><span>    </span></span><span>看著阿爸阿母的面腔，囡仔攏真溫順勼做伙，腹肚枵甲誠厲害，毋過無聲無說一直看咧。阿梅無共伊應。</span></p>
<p style='MARGIN:0cm 0cm 0pt'><span>   </span></p>
<p style='MARGIN:0cm 0cm 0pt'><span style='FONT-FAMILY:標楷體'><span> </span><span lang='EN-US'>In</span>翁馬上緊張起來，莫，莫閣吵矣。──對<span lang='EN-US'>in</span>某這種態度，楊添丁氣甲擋袂牢，但是，生活哦，生活哦──伊共受氣的情緒壓落來，向<span lang='EN-US'>in</span>某重新想欲敁脫<span lang='EN-US'>(th</span>á<span lang='EN-US'>u-thuah</span>，妥協<span lang='EN-US'>)</span>：</span></p>
<p style='MARGIN:0cm 0cm 0pt'><span style='FONT-FAMILY:標楷體' lang='EN-US'><span>    </span></span><span style='FONT-FAMILY:標楷體'>「我想想咧。佇日本天朝，這種牛車的買賣無論按怎是無法度矣。佮你嘛冤袂少，攏是為著這。像保正伯仔講的，我拍算種田，彼會好誠濟……」</span></p>
<p style='MARGIN:0cm 0cm 0pt'><span style='FONT-FAMILY:標楷體' lang='EN-US'><span>    </span></span><span style='FONT-FAMILY:標楷體'>阿梅身軀攏無振動。但是楊添丁也是恬恬仔共看，繼續講落去：</span></p>
<p style='MARGIN:0cm 0cm 0pt'><span style='FONT-FAMILY:標楷體' lang='EN-US'><span>    </span></span><span style='FONT-FAMILY:標楷體'>「儉一寡錢吧！儉起來做押金。彼時就共牛車賣掉來種田。欸，自這馬開始加減儉一寡啦──」</span></p>
<p style='MARGIN:0cm 0cm 0pt'><span style='FONT-FAMILY:標楷體' lang='EN-US'><span>    </span></span><span style='FONT-FAMILY:標楷體'>伊的胸坎櫼滿奇巧的暢快佮決心。伊感受著到這馬為止攏無的清朗的希望予照出來矣。</span></p>
<p style='MARGIN:0cm 0cm 0pt'><span style='FONT-FAMILY:標楷體' lang='EN-US'><span>    </span></span><span style='FONT-FAMILY:標楷體'>「嗯。」</span></p>
<p style='MARGIN:0cm 0cm 0pt'><span style='FONT-FAMILY:標楷體' lang='EN-US'><span>    </span></span><span style='FONT-FAMILY:標楷體'>阿梅開始翻身，向向這爿。楊添丁煞雄雄著急。</span></p>
<p style='MARGIN:0cm 0cm 0pt'><span style='FONT-FAMILY:標楷體' lang='EN-US'><span>    </span></span><span style='FONT-FAMILY:標楷體'>「儉錢？儉你的骨頭啦！」</span></p>
<p style='MARGIN:0cm 0cm 0pt'><span style='FONT-FAMILY:標楷體' lang='EN-US'><span>    </span></span><span style='FONT-FAMILY:標楷體'>對喙無好的某，楊添丁溫純仔問：「為啥物？」</span></p>
<p style='MARGIN:0cm 0cm 0pt'><span style='FONT-FAMILY:標楷體' lang='EN-US'><span>    </span></span><span style='FONT-FAMILY:標楷體'>「食飯的錢攏無，錢是欲對佗位儉？」</span></p>
<p style='MARGIN:0cm 0cm 0pt'><span style='FONT-FAMILY:標楷體' lang='EN-US'><span>    </span></span><span style='FONT-FAMILY:標楷體'>「彼──」雖然楊添丁感覺是講了無毋著，但是親像暗示啥物就講矣：</span></p>
<p style='MARGIN:0cm 0cm 0pt'><span style='FONT-FAMILY:標楷體' lang='EN-US'><span>    </span></span><span style='FONT-FAMILY:標楷體'>「就是啦。你嘛想看覓咧。暫時吞忍一下，用會當趁錢的方法共做看覓。我做我的，你做你的……」</span></p>
<p style='MARGIN:0cm 0cm 0pt'><span style='FONT-FAMILY:標楷體' lang='EN-US'><span>    </span></span><span style='FONT-FAMILY:標楷體'>「方法？你總是咧烏白講。有頭路通趁錢，早就毋免按呢食苦矣。講啥物騙鬼袂食水的話！」</span></p>
<p style='MARGIN:0cm 0cm 0pt'><span style='FONT-FAMILY:標楷體' lang='EN-US'><span>    </span></span><span style='FONT-FAMILY:標楷體'>阿梅斡向內底。</span></p>
<p style='MARGIN:0cm 0cm 0pt'><span style='FONT-FAMILY:標楷體' lang='EN-US'><span>    </span></span><span style='FONT-FAMILY:標楷體'>對遐看一睏仔，紲落楊添丁誠無力，徛起來行去眠床邊，<span lang='EN-US'>nah-nng-nah-nng</span>對<span lang='EN-US'>in</span>某講：</span></p>
<p style='TEXT-INDENT:24pt;MARGIN:0cm 0cm 0pt'><span style='FONT-FAMILY:標楷體'>「暫時的，是啦，暫時的就會使阿。彼……嘛會用得。只要會當趁錢，我是無要緊。」</span></p>
<p style='TEXT-INDENT:24pt;MARGIN:0cm 0cm 0pt'><span style='FONT-FAMILY:標楷體' lang='EN-US'> </span></p>
<p style='TEXT-INDENT:24pt;MARGIN:0cm 0cm 0pt'><span style='FONT-FAMILY:標楷體' lang='EN-US'><span> </span></span><span style='FONT-FAMILY:標楷體'>四</span></p>
<p style='TEXT-INDENT:24pt;MARGIN:0cm 0cm 0pt'><span style='FONT-FAMILY:標楷體'>親像燒甲紅貢貢的鐵板仔罩佇頭殼頂仝款，誠燒熱的熱天。</span></p>
<p style='TEXT-INDENT:24pt;MARGIN:0cm 0cm 0pt'><span style='FONT-FAMILY:標楷體'>「彼个查某，阿梅啊。」</span></p>
<p style='TEXT-INDENT:24pt;MARGIN:0cm 0cm 0pt'><span style='FONT-FAMILY:標楷體'>毋知按當時開始，庄仔內的人對牽牛車的彼家伙仔有一寡風聲。</span></p>
<p style='TEXT-INDENT:24pt;MARGIN:0cm 0cm 0pt'><span style='FONT-FAMILY:標楷體'>「彼个跤數咧做買賣矣。咧做彼呢！」</span></p>
<p style='TEXT-INDENT:24pt;MARGIN:0cm 0cm 0pt'><span style='FONT-FAMILY:標楷體'>「欸？彼──」</span></p>
<p style='TEXT-INDENT:24pt;MARGIN:0cm 0cm 0pt'><span style='FONT-FAMILY:標楷體'>你看我我看你，格格仔笑。</span></p>
<p style='TEXT-INDENT:24pt;MARGIN:0cm 0cm 0pt'><span style='FONT-FAMILY:標楷體'>「無毋著，趁錢啊。添丁敢知影？」</span></p>
<p style='TEXT-INDENT:24pt;MARGIN:0cm 0cm 0pt'><span style='FONT-FAMILY:標楷體'>「彼──最近攏無看著人。聽講去別位矣。總是會聽著風聲啦。」</span></p>
<p style='TEXT-INDENT:24pt;MARGIN:0cm 0cm 0pt'><span style='FONT-FAMILY:標楷體'>戇戇仔的面頂現出</span><span style='FONT-FAMILY:新細明體'>㤉</span><span style='FONT-FAMILY:標楷體'>神<span lang='EN-US'>(g</span>ê<span lang='EN-US'>-sîn)</span>的面腔。四、五个人耳仔<span lang='EN-US'>t</span>ú耳仔咧講閒仔話。</span></p>
<p style='TEXT-INDENT:24pt;MARGIN:0cm 0cm 0pt'><span style='FONT-FAMILY:標楷體'>「喂，年歲偌大矣？」少年的誠急性，插話入來問。</span></p>
<p style='TEXT-INDENT:24pt;MARGIN:0cm 0cm 0pt'><span style='FONT-FAMILY:標楷體'>「袂見笑！</span><span style='font-family:Chris CIL' lang='EN-US'><span style='FONT-FAMILY:標楷體' lang='EN-US'><span lang='EN-US'>馬鹿</span></span>(ばか)</span><span style='FONT-FAMILY:標楷體;FONT-SIZE:12pt'>！</span><span style='FONT-FAMILY:標楷體;FONT-SIZE:12pt'>」有人共喝。</span></p>
<p style='TEXT-INDENT:24pt;MARGIN:0cm 0cm 0pt'><span style='FONT-FAMILY:標楷體'>「哦，你欲去呢？三十左右。勉強一下啦！」</span></p>
<p style='TEXT-INDENT:24pt;MARGIN:0cm 0cm 0pt'><span style='FONT-FAMILY:標楷體'>敢若足可笑，逐家同齊那鬧那笑。</span></p>
<p style='TEXT-INDENT:24pt;MARGIN:0cm 0cm 0pt'><span style='FONT-FAMILY:標楷體'>阿梅假做毋知的模樣對庄仔內行過，佮別人無咧拍招呼，從來毋捌出現過彼種代誌的面腔。對伊來講，若佮謠言來比，度命的「錢」閣較重要。</span></p>
<p style='TEXT-INDENT:24pt;MARGIN:0cm 0cm 0pt'><span style='FONT-FAMILY:標楷體'>「精牲！傳風聲的是遐的</span><span style='font-family:Chris CIL' lang='EN-US'><span style='FONT-FAMILY:標楷體' lang='EN-US'><span lang='EN-US'>馬鹿</span></span>(ばか)</span><span style='FONT-FAMILY:標楷體;FONT-SIZE:12pt'>──</span><span style='FONT-FAMILY:標楷體;FONT-SIZE:12pt'>」</span></p>
<p style='TEXT-INDENT:24pt;MARGIN:0cm 0cm 0pt'><span style='FONT-FAMILY:標楷體'>有時陣，阿梅一个一个想起佇街仔路裡拄著的庄仔內認捌的人，足凝心。但是，錢啊，生活啊，這个想法若浮出來，伊就無遐爾在意矣，想講假做無聽著就好矣。</span></p>
<p style='TEXT-INDENT:24pt;MARGIN:0cm 0cm 0pt'><span style='FONT-FAMILY:標楷體'>「媽……」</span></p>
<p style='TEXT-INDENT:24pt;MARGIN:0cm 0cm 0pt'><span style='FONT-FAMILY:標楷體'>足暗仔，阿梅拄行入門，囡仔就那叫那共伊抱咧，紲落來若像咧共伊扶挺仝款，看著伊的面。最近阿母攏誠晏才對街仔轉來，囡仔嘛注意著矣。予<span lang='EN-US'>in</span>感覺寂寞、無公平。</span></p>
<p style='TEXT-INDENT:24pt;MARGIN:0cm 0cm 0pt'><span style='FONT-FAMILY:標楷體'>「腹肚枵矣？愛睏啊哦。」</span></p>
<p style='TEXT-INDENT:24pt;MARGIN:0cm 0cm 0pt'><span style='FONT-FAMILY:標楷體'>看著囡仔的面，目睭雄雄就感覺熱熱。共電火熄掉，母仔囝蹛烏哞哞的眠床頂睏去以後，阿梅的目睭閣是擘開<span lang='EN-US'>--</span>ê。佇暗街仔內遐的情景，對胸坎沖起來。</span></p>
</span> 
<p style='MARGIN:0cm 0cm 0pt'><span lang='EN-US'> </span></p></span>  
<p style='MARGIN:0cm 0cm 0pt'><span lang='EN-US'> </span></p></font></font></div></div></td></tr></tbody></table></div></div><br /><small>Updated on <abbr class="updated" title="2012-05-02T13:35:06.639Z">&#20116;&#26376; 2, 2012</abbr> by <span class="author"><span class="vcard"><a class="fn" href="mailto:ngating2466@gmail.com">Ngating2466</a></span></span> (<a href="../history.html">Version <span class="sites:revision">19</span></a>)</small><br /></div></div></body></html>